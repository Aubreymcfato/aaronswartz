---
layout: page
title: Parte prima
previous: unannodopo/
next: parteseconda/
---

### PARTE PRIMA

*In prima persona*

*Raccolta di post, riflessioni e interventi pubblici di Aaron, a partire dal
2006, ripresi dal suo blog, pagine web e altri spazi online.*

*![](../Images/2OOaswartz_ital_img_2.jpg)*

* * * * *

#### Eredità

Post originale: [Legacy](http://www.aaronsw.com/weblog/legacy), dal blog
[Raw Thought](http://www.aaronsw.com/weblog/), 01/06/2006.
Traduzione di Bernardo Parrella.


Le persone ambiziose vogliono lasciare un'eredità ai posteri, ma di che tipo di
lascito si tratta? Il criterio tradizionale è misurato dagli effetti delle
nostre azioni. È così che gli avvocati più importanti diventano i giudici della
Corte Suprema, poiché le loro decisioni hanno effetti sull'intera nazione.
E i matematici più affermati sono quelli che fanno scoperte significative,
le quali finiscono per essere usate dalle moltitudini successive.

Un quadro piuttosto ragionevole. L'eredità di una persona dipende dall'impatto
che produce, e il modo migliore per misurarlo è considerare gli effetti delle
sue azioni. Ma fare ciò significa spesso misurarle con il metro sbagliato.
L'ottica giusta non è quella di osservare gli effetti del proprio impegno,
bensì quella di immaginare come sarebbero le cose non se non si fosse agito.

Si tratta di due prospettive ben diverse tra loro. È normale accettare il fatto
che certe idee siano mature per la loro epoca, e la storia tende a confermarlo.
Quando Newton inventò l'algebra, lo stesso fece Leibniz. La teoria
dell'evoluzione delle specie tramite la selezione naturale di Darwin venne
proposta anche da Alfred Russel Wallace. E quando Alexander Graham Bell inventò
il telefono, così fece Elisha Gray (pare ancor prima di lui) [n.d.t. e anche
Antonio Meucci].

In questi esempi i fatti sono palesi: qualora Newton, Darwin e Bell non avessero
fatto quelle scoperte, il risultato sarebbe stato sostanzialmente lo stesso —
avremmo comunque l'algebra, l'evoluzione delle specie e il telefono.  Eppure
costoro vengono salutati come eroi importanti e il loro lascito è immortale.

Se dovesse interessarci soltanto l'aspetto dell'adulazione per quantificare
l'impatto di un eredità, non sarebbe forse sufficiente. (Pur trattandosi di un
gioco alquanto pericoloso, perché il futuro potrebbe risvegliarsi in qualsiasi
momento e rendersi conto che quell'adulazione è fuori luogo.) Qualora volessimo
però capire effettivamente la portata del nostro impatto, non dovremmo
limitarci a registrarne il modo in cui questo viene percepito, ma occorre una
riflessione più attenta.

Tempo fa incontrai un noto accademico, il quale aveva pubblicato svariati
testi ampiamente riconosciuti come classici perfino al di fuori della sua
disciplina, e mi offrì alcuni consigli per fare carriera in campo scientifico.
Ora mi è chiaro che ciò che mi disse vale per due persone, a conferma che
trattasi di un fenomeno di più ampia portata. Attualmente l'ambito x è assai
“caldo”, mi disse, potresti davvero farti un nome dandoti da fare in quel
campo. L'idea di fondo era che presto ne sarebbero nate scoperte importanti e,
qualora mi fossi buttato in quel settore, avrei potuto essere io a farle.

Secondo il mio metro personale, ne conseguirebbe un'eredità assai scadente.
Per quel che possa valere, non credo che nessuno di questi esempi possa
rientrare in questa categoria; ovvero, la reputazione di chi persegue questa
via è comunque meritata e valutata anche in base a questi parametri. Ancor
peggio, se consideriamo come sono andate le cose fin ora: si presume che
Darwin e Newton non abbiano avviato le loro indagini perché ritenevano che
quel campo fosse “caldo”. Mettendo in pratica le loro idee, ritennero di
produrre un impatto significativo, pur se ciò non si fosse rivelato corretto.
Ma se qualcuno decide di entrare in un certo campo scientifico semplicemente
perché ritiene che presto ne scaturirà una scoperta importante, non potrà mai
sperimentare una simile delusione. Al contrario, sarà cosciente del fatto che
il suo lavoro produrrà scarso impatto, e dovrà operare in base a
quest'impressione.

Lo stesso vale per altre professioni che erroneamente riteniamo importanti.
Prendiamo per esempio i giudici della Corte Suprema. Tradizionalmente lo si
ritiene un impegno maestoso da cui derivano decisioni di estrema importanza. A
me sembra invece che il loro impatto sia alquanto ridotto. L'impatto maggiore
deriva piuttosto dalle posizioni politiche del Presidente che sceglie quei
giudici. In mancanza di un certo giudice, ne avrebbe trovato un altro da
nominare in quel ruolo. L'unico modo per avere un impatto concreto come
giudice della Corte Suprema sarebbe quello di cambiare le proprie posizioni
politiche dopo essere stato nominato, e l'unico modo per prepararsi a una
simile eventualità sarebbe quello di trascorrere la maggior parte della
carriera facendo cose che si ritiene essere sbagliate nella speranza che un
giorno si venga scelti come giudice della Corte Suprema. Qualcosa di ben
difficile da digerire.

Quali sono allora i lavori che lasciano un'eredità degna di questo nome? Non è
facile trovarne, poiché per loro stessa natura richiedono di fare cose diverse
da quelle degli altri, e quindi si tratta di cose che non sono venute in mente
a nessun altro. Una buona fonte è comunque cercare di fare qualcosa per
cambiare il sistema, anziché assecondarlo. Per esempio, il sistema
universitario incoraggia a diventare professori per poi compiere delle
ricerche in determinati campi (e quindi ci provano in molti); scoraggia invece
la gente a cercare di cambiare la natura dell'università in quanto tale.

Ovviamente fare cose come provare a cambiare l'università è ben più arduo che
diventare semplicemente l'ennesimo professore. Ma per chi è genuinamente
interessato a lasciare un certo tipo di eredità, non sembrano essere molte le
scelte a disposizione.

*\*\*\**

#### Consigli per trovare un lavoro come il mio

Intervento preparato per la conferenza informatica Tathva 2007 presso il NIT
di Calcutta ([qui ulteriori
dettagli](http://www.aaronsw.com/weblog/publicspeaking)*). Post originale: *
[How to get a job like mine](http://www.aaronsw.com/weblog/legacy)*, dalla
pagina di Aaron su* jottit.com, 27/09/2006. Traduzione di Marco Caresia.

Lo scrittore statunitense Kurt Vonnegut era solito intitolare i suoi
interventi pubblici “Come fare a trovare un lavoro come il mio” per poi
parlare di quello che voleva. Io mi trovo un po' nella situazione opposta. Mi
è stato detto che avrei potuto parlare di quello che preferivo e ho deciso
che, invece di pontificare sul futuro di Internet o sul potere della
collaborazione di massa, il tema più interessante che avrei potuto affrontare
è probabilmente proprio “Come fare a trovare un lavoro come il mio”.

E allora, in che modo sono arrivato a un'occupazione simile? Indubbiamente, il
primo passo è dotarsi dei geni giusti: sono nato bianco, di sesso maschile,
statunitense. La mia famiglia era benestante e mio padre era già coinvolto
nell'industria informatica. Sfortunatamente, non conosco nessun modo per poter
scegliere queste cose, quindi non è di grande aiuto.

D'altra parte, però, quando ho iniziato non ero che un ragazzino bloccato in
un paesino nel bel mezzo degli Stati Uniti. Quindi ho dovuto inventarmi
qualche trucchetto per venirne fuori. Nella speranza di rendere la vita meno
ingiusta, ho pensato di condividerli con voi.

#### 1. Studiare

La prima cosa che ho fatto (e che probabilmente avete fatto anche tutti voi) è
stata imparare il più possibile sui computer, su Internet e sulla cultura di
Internet. Ho letto un sacco di libri, enormi quantità di pagine web e provato
varie storie. Per prima cosa mi sono iscritto a diverse mailing list,
impegnandomi a seguirne le discussioni fintanto che non mi sono sentito grado
di intervenire e iniziare a parteciparvi. Poi ho studiato qualche sito web e
provato a costruirne uno da solo. E alla fine ho imparato a sviluppare
applicazioni web e mi sono messo a crearle. Avevo tredici anni.

#### 2. Sperimentare

Il primo sito che ho creato si chiamava get.info. L'idea era quella di
un'enciclopedia online gratuita che chiunque potesse modificare, oppure
aggiungere contenuti o riorganizzarli, semplicemente tramite il browser. Ho
sviluppato tutto, aggiunto una miriade di funzionalità fantastiche,
sperimentato su ogni tipo di browser e il risultato finale mi è piaciuto
molto. Ho anche vinto un premio per la miglior nuova applicazione web
dell'anno. Sfortunatamente, le sole persone che conoscevo a quel tempo erano i
miei compagni di scuola, perciò non avevo nessuno che potesse scrivere
articoli di taglio enciclopedico. (Per fortuna, qualche anno dopo, mia madre
mi fece vedere questo nuovo sito chiamato [Wikipedia](http://wikipedia.org/)
che operava in modo analogo.)

Il secondo sito che ho creato era my.info. Invece di doversi barcamenare su
Internet per trovare notizie da tutti i diversi tipi di pagine web, l'idea era
quella di avere un programma capace di raccogliere le novità da tutte quelle
pagine e indicizzarle in un unico posto. Lo sviluppai e lo feci funzionare, ma
venne fuori che, in quel momento, non ero stato l'unico ad avere quell'idea –
tanti altri stavano lavorando a questa nuova tecnica, successivamente chiamata
syndication. Un gruppo di loro si divise e decise di lavorare ad una specifica
syndacation nota come [RSS 1.0](https://it.wikipedia.org/wiki/RSS)[:](https://
it.wikipedia.org/wiki/RSS)[mi coinvolsi
anch'io.](https://it.wikipedia.org/wiki/RSS)

#### 3. Discutere e coinvolgersi

Era estate, avevo finito la scuola e non avevo un lavoro, quindi non mi
mancava di certo il tempo libero. Così lo spesi tutto nella lettura ossessiva
della mailing list relativa a RSS 1.0, e facendo ogni tipo di strano lavoretto
o qualsiasi altra cosa ci fosse bisogno di fare. In breve, mi chiesero se
volevo entrare formalmente nel gruppo di lavoro e alla fine diventai co-autore
e successivamente co-gestore della specifica RSS 1.0 (che sta per *RDF Site
Summary* o *Really Simple Syndication*).

Lo sviluppo di quest'ultima era basato su una tecnologia chiamata
[RDF](https://it.wikipedia.org/wiki/Resource_Description_Framework) (*Resource
Description Framework*), che era stata la causa di accesi dibattiti nelle
relative mailing list, così iniziai a studiarla meglio, partecipando alle
discussioni, leggendo testi vari e ponendo stupide domande e, piano piano,
riuscii a farmi un'idea del tutto. Presto acquistai una certa notorietà nel
mondo di RDF e quando venne annunciato un nuovo gruppo di lavoro per lo
sviluppo delle prossime specifiche decisi di partecipare.

Per prima cosa chiesi ai membri del gruppo di lavoro se potevo aderire.
Risposero subito di no. Ma io volevo entrarci ad ogni costo, e così cercai un
altro modo. Lessi il regolamento del [W3C](https://it.wikipedia.org/wiki/W3C)
(World Wide Web Consortium), l'organismo di standardizzazione che gestiva il
gruppo di lavoro. Veniva specificato che, pur se il gruppo poteva rifiutare
qualsiasi richiesta di adesione da parte di un individuo, non potevano
rifiutare tale richiesta qualora venisse proposta da un'organizzazione membro
ufficiale del W3C. Così diedi un'occhiata all'elenco di queste organizzazioni,
ne trovai una che sembrava disponibile e chiesi loro di inserirmi nel gruppo
di lavoro. E così fecero.

Partecipare al gruppo di lavoro comportava telefonate settimanali con gli
altri membri, un sacco di discussioni sulla mailing list e su IRC, a volte
persino prendere un aereo per città a caso per incontrarsi e conoscere un
sacco di gente in gamba.

Ero davvero convinto dell'utilità di RDF, perciò mi impegnai seriamente per
convincere altri ad adottarlo. Quando seppi che il professor Lawrence Lessig
stava lanciando un nuovo progetto chiamato Creative Commons, gli scrissi una
mail dicendo che avrebbe dovuto utilizzare RDF per il suo progetto e gli
spiegai perché. Qualche giorno dopo mi rispose: «Buona idea. Perché non lo fai
tu per noi?».

Fu così che entrai nel mondo di Creative Commons, e da lì presi a frequentare
conferenze, feste e incontri, arrivando a conoscere un sacco di persone.
Grazie a tutta questa frenetica attività, la gente iniziava a sapere chi
fossi. Cominciavo ad avere amici in luoghi e ambiti diversi.

#### 4. Costruire

Poi decisi di mollare tutto e andare al college per un anno. Frequentai la
Stanford University, un istituto idilliaco in California dove splende sempre
il sole e l'erba è sempre verde e i ragazzi sono sempre fuori ad abbronzarsi.
Ho avuto alcuni docenti importanti e sicuramente ho imparato parecchio, ma non
ho trovato un'atmosfera molto “intellettuale”, dato che la maggior parte degli
altri ragazzi non sembrava prendere molto seriamente gli studi.

Verso fine anno ricevetti però una email da uno scrittore, Paul Graham, per
annunciarmi l'avvio di un nuovo progetto, Y Combinator. L'idea di fondo era
quella di mettere insieme un gruppo di sviluppatori in gamba, portarli a
Boston per un'estate e dare loro un po' di soldi e la documentazione
necessaria per fondare una start-up. Bisognava lavorare duro per costruire
qualche cosa mentre si doveva imparare tutto quello che c'è da sapere sul
business e procurarsi agganci con investitori e potenziali acquirenti. Paul mi
suggerì di candidarmi.

Così feci, e dopo molto impegno, fatica e sforzi mi ritrovai a lavorare su
questo piccolo sito chiamato Reddit.com. La prima cosa che c'è da sapere su
Reddit è che non avevamo la minima idea di quello che stavamo facendo. Non
sapevamo nulla di imprese e start-ups. Non avevamo un'esperienza concreta
nello sviluppo di software professionale. E neppure sapevamo se o perché
quello che stavamo facendo funzionasse o meno. Ogni mattina ci svegliavamo e
andavamo a controllare che il server non fosse giù, che il sito non fosse
stato deturpato dagli spammer e che gli utenti non ci avessero abbandonato.

Quando iniziai con Reddit, la crescita fu piuttosto lenta. Il sito fu lanciato
molto presto (nel giro di poche settimane dall'inizio del progetto) ma durante
i primi tre mesi difficilmente superava i tremila visitatori al giorno, che è
all'incirca la quota per cui diventa utile [ricorrere a un feed
RSS](https://it.wikipedia.org/wiki/Feed_RSS). Dopo un paio di settimane
dedicate a maratone di sviluppo, spostammo il sito da
[LISP](https://it.wikipedia.org/wiki/Lisp) [a
Python](https://it.wikipedia.org/wiki/Python), e ne parlai sul mio blog.
Ottenni una discreta attenzione (inclusi tuoni e fulmini dei fan del povero
disprezzato LISP) e ancora oggi mi capita d'incontrare qualcuno che, quando
accenno al fatto di aver lavorato con Reddit, risponde: «Ah, il sito migrato
da LISP...».

Fu in quel periodo che il traffico iniziò a decollare davvero. Nei tre mesi
successivi raddoppiò per ben due volte. Ogni mattina correvamo a controllare i
grafici delle statistiche per vedere come stavamo andando – se una certa nuova
funzionalità ci portava più visitatori, se il passaparola aiutava la
diffusione del sito, se gli utenti non ci avevano già abbandonato. I numeri
aumentavano giorno dopo giorno – avevamo l'impressione che crescessero più
velocemente ogni volta che ci prendevamo una pausa dal mettere mano al sito.

Non avevamo però la più pallida idea su come farci dei soldi. Iniziammo a
vendere magliette sul sito, ma appena facevamo un po' di soldi, li spendevamo
ordinando altre magliette. Firmammo un contratto con il rappresentante di
un'importante azienda di annunci web per vendere spazi pubblicitari, ma loro
non furono mai veramente capaci di trovare annunci da metterci e non ci
abbiamo fatto, letteralmente, più di un paio di dollari al mese. Un'altra idea
fu quella di rivendere a terzi la licenza della tecnologia di Reddit,
consentendo ad altri di creare siti che funzionassero come noi. Ma non
riuscimmo a trovare nessuno interessato a una simile licenza.

In breve, Reddit raggiunse milioni di utenti al mese, cifra che sorpassava
alla grande la media dei giornali americani. Lo so perché allora parlavo con
diversi editori di quotidiani. Tutti ci chiedevano di applicare la magia di
Reddit al loro caso. Inizialmente dicevamo di sì a tutto quello che
suggerivano. E, per nostra fortuna, funzionò, poiché riuscivamo a sviluppare
applicazioni in maniera più veloce dei contratti ufficiali che ci
sottoponevano.

Inoltre, i siti di notizie online iniziarono a notare che Reddit poteva
generare un sacco di traffico verso di loro. In qualche modo pensarono di
incoraggiare questa tendenza aggiungendo ai loro articoli un link del tipo
“pubblicalo su Reddit”. Per quanto ne so, l'aggiunta di tali link non ne
incrementava concretamente la popolarità su Reddit (pur rendendo più brutti i
loro siti), però ci portavano parecchia pubblicità gratuita.

Quasi subito le trattative di partnership si trasformarono in trattative di
acquisizione. Acquisizione: quello che avevamo sempre sognato! Non avremmo più
dovuto preoccuparci di fare soldi. Se ne sarebbe occupata qualche altra
azienda e in cambio saremmo diventati tutti ricchi. Mollammo tutto per avviare
le trattative con i potenziali acquirenti. E il sito rimase fermo.

I negoziati andarono avanti per mesi. Preparammo piani e fogli di calcolo e
andammo nelle varie sedi a fare presentazioni e incontri e telefonate senza
fine. Poi loro rifiutarono la cifra che volevamo e noi ce ne andammo. Dopo un
po' cambiarono antifona e alla fine ci stringemmo la mano e concordammo la
vendita – solo per iniziare a trattare su altri punti chiave, solo per
abbandonare di nuovo le trattative. Dovemmo andarcene tre o quattro volte
prima di giungere a un contratto su cui eravamo d'accordo. Intanto il lavoro
vero si era fermato per sei mesi.

Stavo per dare di matto con tutto quel pensare ai soldi. Diventammo tutti
molto suscettibili per via dello stress e della mancanza di produttività.
Iniziammo a inveire l'uno contro l'altro e poi a non parlarci più, e poi a
lavorare nuovamente insieme con rinnovato slancio solo per ricominciare poi ad
urlarci di nuovo contro. L'azienda fu sul punto di sciogliersi poco prima di
concludere l'affare.

Ma alla fine andammo nell'ufficio dell'avvocato per firmare tutti i documenti
e il giorno dopo i soldi erano sui nostri conti in banca. Era fatta.

Ci trasferimmo tutti a San Francisco e iniziammo a lavorare negli uffici di
Wired News (l'acquirente era Condé Nast, gruppo editoriale proprietario di
[Wired](https://it.wikipedia.org/wiki/Wired) e diverse altre testate.)

Ero davvero felice. Non sopportavo San Francisco. Odiavo la vita d'ufficio.
Non lo sopportavo Wired. Presi una lunga vacanza natalizia. Mi ammalai. Pensai
al suicidio. Scappavo alla sola vista dei poliziotti. E quando tornai il
lunedì mattina, mi fu chiesto di rassegnare le dimissioni.

#### 5. Libertà

I primi due giorni senza lavoro furono strani. Ciondolavo per casa,
approfittavo del sole di San Francisco e leggevo dei libri. Ma presto sentii
nuovamente il bisogno di avviare qualche progetto, e iniziai a scrivere un
libro. Volevo raccogliere insieme tutti gli studi interessanti che avevo
trovato nel campo della psicologia e raccontarli, non come risultati di taglio
accademico, ma come storie di persone. Ogni giorno andavo a Stanford per fare
ricerche nella biblioteca (Stanford è un'ottima università per chi vuole
studiare psicologia.)

Ma un giorno ricevetti la telefonata da Brewster Kahle, il fondatore
[dell'Internet Archive](https://it.wikipedia.org/wiki/Internet_Archive),
stupenda iniziativa mirata a digitalizzare tutto il possibile per poi renderlo
disponibile sul web. Disse che aveva intenzione di avviare un progetto di cui
avevamo parlato in passato. L'idea era quella di raccogliere le informazioni
di tutti i libri al mondo in un unico spazio – un wiki gratuito di
informazioni bibliografiche. Mi misi subito al lavoro e nei due mesi
successivi iniziai a contattare biblioteche, coinvolgere sviluppatori,
collaborare con un grafico e a fare ogni tipo di cose strane per mettere il
sito online. Il progetto diventò [Open Library](#LinkTarget_584) e una demo si
trova ora all'indirizzo demo.openlibrary.org – in gran parte realizzato da uno
sviluppatore indiano di grande talento: Anand Chitipothu.

Un altro amico, Seth Roberts, suggerì di provare a trovare un modo per
riformare il sistema dell'istruzione superiore. Non ci siamo messi d'accordo
su una buona soluzione, ma l'abbiamo fatto per un'altra buona idea: un wiki
per spiegare agli studenti come trovare un lavoro. Questo progetto dovrebbe
partire al più presto.

Poi un altro vecchio amico, Simon Carstensen, mi disse via email che stava per
laurearsi e voleva avviare una nuova azienda insieme a me. Be', all'epoca
tenevo un elenco di attività imprenditoriali potenzialmente di successo e così
scelsi la prima dalla lista. L'idea era questa: rendere la costruzione di un
sito web semplice come compilare un breve testo. Nel giro di pochi mesi
lavorammo un sacco per rendere le cose sempre più semplici (ma anche un po'
più complesse). Il risultato, lanciato un paio di settimane fa, è
*Jottit.com*.

Mi sono anche assunto l'impegno di fare il mentore per due progetti
nell'ambito della Google Summer of Code, entrambi estremamente ambiziosi che,
con un po' di fortuna, dovrebbero partire a breve.

Ho perfino deciso di dedicarmi al giornalismo. Il mio primo articolo su carta
stampata è stato pubblicato la settimana scorsa. Ho poi aperto un paio di blog
sulla scienza e ho iniziato a lavorare a un mio articolo accademico. Si basa
su uno studio che feci tempo fa su chi in effetti scrive le voci di Wikipedia.
Qualcuno, tra cui Jimmy Wales, che è tipo il portavoce pubblico del progetto,
sostiene che dopo tutto Wikipedia non è poi una grande iniziativa distribuita
dato che a curarne le voci sono principalmente circa 500 persone, molte delle
quali conosce personalmente.

Ha fatto svolgere delle ricerche piuttosto basilari a supporto di questa tesi,
ma io ho guardato i numeri con più attenzione e ho scoperto l'opposto: la
maggior parte di Wikipedia è stata creata da nuovi curatori, la maggior parte
dei quali non si è neppure preoccupata di creare un account e registrarsi su
Wikipedia, e non ha fatto altro che aggiungere qualche frase qua e là. Come
mai Wales ha preso un abbaglio così evidente? Perché si è focalizzato sulla
quantità di modifiche apportate dagli utenti, senza però guardare alla
dimensione di tali interventi. È venuto fuori che c'è un gruppo di 500 utenti
che fa un numero enorme di modifiche a Wikipedia, ma il totale delle loro
revisioni è assai ridotto: fanno cose come correggere refusi e cambiare la
formattazione. Sembra molto più ragionevole credere che 500 persone vadano in
giro a fare modifiche a un'enciclopedia piuttosto che averne scritto tutte le
voci di sana pianta.

#### Consigli finali

Qual è allora il segreto? Come posso condensare le cose che faccio in piccole
e brevi frasi che mi facciano fare un'ottima figura? Eccole qui:

1.  Essere curiosi. Leggere tanto. Provare cose nuove. Penso che gran parte di
quanto definiamo intelligenza si riduca in fondo alla curiosità. 2.  Dire sì a
tutto. Mi faccio un sacco di problemi a dire di no, quasi ad un livello
patologico, sia che si tratti di nuovi progetti che di interviste che di
amici. Come risultato, sono stato coinvolto in tante storie, e anche se la
maggior parte sono fallite, ho comunque prodotto qualcosa di buono. 3.
Presumere sempre che anche gli altri non abbiano idea di quanto stanno
facendo. Molti rifiutano di provare qualcosa di nuovo perché sentono di non
saperne abbastanza, o presumono che altri abbiano già provato tutto quello che
loro riescono a proporre. Be', sono in pochi a sapere davvero come fare le
cose per bene, e ancora meno sono quelli che provano a lanciarsi in progetti
nuovi. Perciò, in genere, quando si dà il meglio di sé fila tutto liscio.

Queste sono le linee-guida che ho seguito. E oggi eccomi qui, con una dozzina
di progetti in ballo e un livello di stress che ancora una volta arriva al
soffitto.

Ogni mattina mi sveglio e controllo la posta per vedere quale dei miei
progetti sia fallito, quali scadenze ho lasciato passare, quali sono le cose
da scrivere e gli articoli da revisionare.

Forse, un giorno, sarete nella mia stessa situazione. Se così sarà, spero oggi
di avervi dato una mano.



#### Dire addio all'imbarazzo

Post originale: [Say Goodbye to
Embarrassment](http://www.aaronsw.com/weblog/emotions), dal blog Raw Thought,
08/01/2006. Traduzione di Silvia Franchini.

Ho deciso di smettere di provare imbarazzo. Voglio dire addio a tutto quanto:
la sensazione crescente del momento che si avvicina, rendersi conto che è,
quell'afflusso di sangue che ti arrossa le guance, quel fugace ma fortissimo
desiderio di saltar fuori dalla tua pelle e poi, alla fine, quel sorrisone
forzato che cerca di nascondere tutto. Certo, per un po' è stato divertente,
ma credo che quella sensazione abbia smesso di essermi utile. È ora che
l'imbarazzo sparisca.

Abbandonare un'emozione è sempre una decisione complicata. Ricordo quando un
paio di anni fa decisi di dire addio alla rabbia. Certo, anche la rabbia ha i
suoi momenti brillanti. Non hai vissuto davvero finché non hai sperimentato la
gioia particolare di scagliare una sedia contro il pavimento – però è anche
una perdita di tempo. Ogni volta che qualcuno si avvicina e ti dà una spinta,
devi sbatterti per inseguirlo. E una volta che ci si fa prendere dalla rabbia
è difficile smettere – chi è arrabbiato in realtà non vuole calmarsi, gode in
un certo senso del fatto di essere arrabbiato. Così alla fine ho deciso di
sbarazzarmene del tutto. E sapete una cosa? Non l'ho mai rimpianto.

Rammaricarsi per aver fatto qualcosa di sbagliato – ecco un'altra emozione
interessante. Voglio dire, a cosa serve in pratica? «Non si piange sul latte
versato», mi disse una volta mia madre vedendomi singhiozzare dopo aver
versato il latte per terra mentre facevo colazione. «Suppongo sia così»,
risposi tra i singhiozzi. «Anche se, forse, le lacrime diluiranno il latte ed
eviteranno che si appiccichi per terra…». Ma sbagliavo: il latte era rimasto
comunque appiccicato. Ecco perché forse la prossima emozione ad andarsene sarà
il rimpianto.

A dire il vero penso però che toccherà alla frustrazione. Non se ne parla
granché, ma la frustrazione è davvero fastidiosa. Stai cercando di risolvere
un problema difficile, ma non ci riesci. Invece di fermarti un attimo per
pensare alla soluzione, ti fai prendere sempre più dalla frustrazione fino a
quando inizi a saltare su e giù e fare a pezzi quel che ti capita a tiro. Così
non solo perditempo a saltare, ma devi anche pagare i danni di quello che hai
fracassato. È davvero una sconfitta totale.

Ma questa decisione sarà per la prossima volta. Oggi è il momento di buttare
l'imbarazzo nel cestino delle emozioni disattivate, proprio come la rabbia.
All'inizio ci vorrà un po' per abituarsi alla sua assenza – quando gli amici
proveranno a prendermi in giro per qualcosa, probabilmente inizierò a reagire
prima di rendermi conto non ce n'è affatto bisogno – ma sono sicuro che in
breve tempo mi sembrerà normale. Anche se per questo sarò una persona meno
normale.



#### La vita nel mondo dell'immoralità diffusa: l'etica dell'esser vivo

Post originale: [Life in a World of Pervasive Immorality: The Ethics of Being
Alive](http://www.aaronsw.com/weblog/immoral), dal blog Raw Thought,
02/08/2009. Traduzione di Silvia Franchini.

Pensavo di essere una brava persona. Di certo non avevo mai ucciso nessuno,
per esempio. Poi però Peter Singer mi ha spiegato che gli animali hanno una
coscienza e per cibarsene dobbiamo ucciderli, fatto moralmente non troppo
diverso dal far fuori qualcuno. Così decisi di diventare vegetariano.

Di nuovo, mi consideravo una brava persona. Ma poi Arianna Huffington mi disse
che guidando un automobile disperdevo fumi tossici nell'aria e finanziavo
dittatori stranieri. Così sono passato alla bicicletta.

Ma poi ho scoperto che il sellino era stato cucito in fabbriche che sfruttano
la manodopera dei bambini, mentre il telaio era fatto con metalli estratti
devastando la terra. A ben vedere, ogni volta che compro qualcosa è probabile
che, in un modo o nell'altro, quel denaro finisca per opprimere qualcuno o per
distruggere il pianeta. E se capita che guadagni dei soldi, una parte va al
governo che se ne serve per far saltare in aria la gente in Afghanistan o in
Iraq.

Pensai così di poter vivere solo con quanto si trova nei cassonetti della
spazzatura, come fa qualche mio amico. In tal modo non sarei stato
responsabile di favorirne la produzione. Ma poi ho capito che c'è chi non
esita a comprare quel che non trova nei cassonetti e se avessi preso qualcosa
prima di altri, questi poi sarebbero comunque andati a comprarsela.

La soluzione dunque sembrava evidente: dovevo abbandonare le comodità moderne
per andare a vivere in una caverna, nutrendomi di semi e bacche. Probabilmente
avrei emesso un po' di CO2 e utilizzato ancora i frutti della terra, ma forse
solo a livelli sostenibili.

Forse non siete d'accordo sul fatto che sia moralmente sbagliato uccidere gli
animali o far saltare in aria la gente in Afghanistan. Ma sicuramente si può
pensare che possa essere sbagliato, o almeno che qualcuno possa ritenerlo
tale. E credo sia altrettanto chiaro che mangiare un hamburger o pagare le
tasse contribuisce a queste cose – pur se in misura ridotta, o magari solo
potenzialmente.

Anche se non vi sembra così, la vita quotidiana offre un milione di modi più
diretti. Personalmente, penso che sia sbagliato sedermi al tavolo di un locale
per abbuffarmi allegramente mentre qualcuno trasporta ancora cibo e qualcun
altro lavora come uno schiavo in cucina. Ogni volta che ordino qualcosa da
mangiare contribuisco a questa catena di trasporti e schiavitù. Forse costoro
ne ricevono denaro in cambio, ma probabilmente preferirebbero riceverlo
direttamente da me.

Ancora, forse penserete che non c'è nulla di male, ma spero vogliate almeno
ammetterne la possibilità. E naturalmente è colpa mia.

Laggiù nella grotta, pensavo di essere in salvo. Ma poi ho letto l'ultimo
libro di [Peter Singer](http://www.thelifeyoucansave.org/). Il quale fa notare
che bastano appena 25 centesimi [di dollaro] per salvare la vita di un bambino
(per esempio, con 27 centesimi si possono acquistare i sali per la
reidratazione orale che salvano un bambino dalla diarrea mortale). Ma forse
stavo comunque uccidendo qualcuno.

Per i motivi esposti sopra, non avevo giustificazioni morali per far soldi
(anche se potrebbe valere la pena di versare un contributo per bombardare i
bambini in Afghanistan onde aiutare a salvare bambini in Mozambico). Però
anziché vivere in una caverna potevo fare volontariato in Africa.

Ovviamente, se scegliessi quest'opzione, ci sarebbero migliaia di altre cose
che non potrei fare. Come posso decidere quale mia azione salverà più vite?
Anche se prendessi tempo per calcolarlo, sarebbe tempo speso per me stesso
piuttosto che per salvare delle vite.

Mi sembra impossibile essere nel giusto. Non solo ogni cosa che faccio sembra
causare gravi danni, ma lo stesso vale anche per quel che non faccio. La
ragione comune dà per scontato che la moralità sia difficile ma comunque
realizzabile: non mentire, non ingannare, non rubare. Sembra comunque
impossibile condurre una vita moralmente corretta.

Se però l'eticità perfetta è irraggiungibile, sicuramente devo comportarmi
come meglio posso. Dopo tutto, il dovere implica potere. Peter Singer è un
buon utilitarista, quindi forse dovrei cercare di massimizzare il bene che
faccio per il mondo. Ma anche questo sembra uno standard incredibilmente
oneroso. Dovrei fare a meno di mangiare non solo carne bensì tutti i prodotti
di origine animale. Dovrei non solo smettere di comprare cibo industriale ma
di fare acquisti del tutto. Dovrei prendere dai cassonetti solo quel che è
improbabile serva ad altri. E quindi dovrei vivere in un posto dove non
disturbo nessuno.

Naturalmente tutte queste preoccupazioni e questo stress m'impediscono di fare
del bene nel mondo. Riesco a malapena a fare un passo senza pensare a chi
possa nuocere. Così decido di non preoccuparmi per il male che potrei arrecare
per concentrarmi soltanto sul fare del bene – al diavolo le regole.

Ma ciò non vale solo per le regole ispirate da Peter Singer. Aspettare in coda
alla cassa mi tiene lontano dal mio lavoro di salva-vite (e pagare mi
sottrarrà dei soldi salva-vite) – allora è meglio rubare. Mentire,
imbrogliare, ogni crimine può essere giustificato allo stesso modo.

Sembra un paradosso: nel mio impegno per fare del bene ho giustificato il fare
ogni sorta di male. Nessuno mi ha posto domande quando sono andato a mangiar
fuori e ho ordinato una succosa bistecca, ma quando ho rubato una bibita
gassata tutti hanno sussultato. Esiste forse un senso nel seguire le leggi
correnti o queste non sono altro che un ulteriore esempio dell'immoralità
dilagante del mondo? C'è mica qualche filosofo che ha analizzato simili
questioni?



#### Il libro che mi ha cambiato la vita

Post originale: [The Book That Changed My
Life](http://www.aaronsw.com/weblog/epiphany)*, *dal blog Raw Thought,
15/05/200. Traduzione di Andrea Zanni.

L'estate di due anni fa ho letto un libro che ha completamente trasformato la
mia visione del mondo. Dopo aver fatto delle ricerche su vari argomenti –
diritto, politica e comunicazione mediatica – ero sempre più convinto che le
cose non andavano affatto bene. Ho scoperto, non senza rimanerne scioccato,
che in realtà i politici si guardano bene dall'applicare la volontà del
popolo. Secondo i risultati delle mie indagini, gli organi d'informazione se
ne disinteressano, preferendo concentrarsi su cose come manifesti o sondaggi.

Più ci riflettevo su e più mi rendevo conto che le implicazioni di questa
situazione si facevano ampie e profonde. Ma non avevo ancora una visione
d'insieme per contestualizzare il tutto. I media stavano semplicemente facendo
un cattivo lavoro, incrementando la confusione generale. Bastava insomma
metterli sotto pressione per convincerli a far meglio e avremmo ripristinato
la democrazia.

Poi, una sera, ho deciso di guardare il film Manufacturing Consent: Noam
Chomsky and the Media (credo mi venisse suggerito da Netflix). Prima di tutto,
è un gran bel film. Da allora l'ho visto più volte e ogni volta sono rimasto
assolutamente estasiato. Senza dubbio il miglior documentario che abbia mai
visto, integra fra loro tecniche d'ogni sorta per intrattenere e “illuminare”
lo spettatore.

In secondo luogo, dice cose piuttosto scioccanti. Al momento, non sono
riuscito ad afferrare tutto, ma ne ho capito abbastanza per rendermi conto che
le cose vanno davvero male. Il film offre un'analisi dettagliata della brutale
invasione indonesiana di Timor Est. Gli Stati Uniti hanno specificamente dato
il via libera all'operazione, fornendo gli armamenti e consentendo così
all'esercito indonesiano di massacrare la popolazione in un'occupazione che,
in proporzione, è paragonabile all'Olocausto. E i media statunitensi
continuano a ignorarla, o quando ne parlano distorgono irrimediabilmente i
fatti.

Colpito e scioccato dal film, ero ansioso di saperne di più. Noam Chomsky ha
scritto decine di libri, ma io ho avuto la fortuna di scegliere Understanding
Power, un corposo volume preso in prestito dalla biblioteca. Curato da Peter
Mitchell e John Schoeffel, due avvocati d'ufficio di New York, il libro è una
raccolta di trascrizioni di discussioni pubbliche con Chomsky.

Chomsky espone i fatti in uno stile colloquiale, raccontando delle storie e
spiegando le cose in risposta alle domande dei gruppi, coprendo una gamma
vastissima di argomenti. E su ogni singolo tema, quel che dice è davvero
incredibile, completamente opposto a quello che sappiamo, mettendo sottosopra
il nostro modo di vedere le cose. Mitchell e Schoeffel sanno che è improbabile
credere a queste cose, così hanno accuratamente disposto molte note a piè
pagina per documentare ogni sua affermazione, oltre a citazioni letterali
dalle fonti originali.

Ogni storia, presa singolarmente, può essere liquidata come una stramberia,
come l'aver appreso che l'informazione preferisce produrre alcuni manifesti
che occuparsi di politiche operative. Considerandole però nel loro insieme,
non si può fare a meno di iniziare a distinguerne il quadro generale, per
chiedersi cosa c'è dietro tutte queste cose apparentemente disparate e cosa
ciò comporta per la nostra visione del mondo.

Mentre leggevo era come se la mia mente venisse scossa alle fondamenta. A
volte le idee erano talmente enormi da assorbire che dovevo letteralmente
sdraiarmi da qualche parte. (Non sono il solo a sentirmi in questo modo:
Norman Finkelstein ha confessato di aver vissuto una situazione analoga: «È
stata un'esperienza assolutamente schiacciante.... Mi è letteralmente crollato
addosso il mondo. E per un certo numero di settimane ... non facevo altro che
starmene a letto, completamente devastato») Ricordo bene di essermi aggrappato
alla porta della mia camera, cercando di tenermi stretto a qualcosa mentre la
testa mi girava vorticosamente.

Per svariate settimane, tutto quello che incontravo mi appariva in una luce
diversa. Ogni volta che leggevo un giornale o una rivista o vedevo qualcuno in
TV, mettevo in discussione quel che credevo di conoscere sul loro conto, mi
chiedevo come inquadrarli in questa nuova visione del mondo. All'improvviso
domande che mi avevano inquietato iniziavano ad aver senso in questo mondo
nuovo. Sono arrivato a riconsiderare tutti quelli che conoscevo, ogni cosa che
credevo di aver imparato. E ho scoperto di non avere tanta compagnia.

Mi ci sono voluti due anni per scrivere di quest'esperienza, e non senza
ragione. Un effetto collaterale terrificante di capire che il mondo non è come
pensi, è che ti ritrovi completamente solo. E quando tenti di descrivere agli
altri la tua nuova visione del mondo, essa viene presa o come nulla di
sorprendente («certo, lo sappiamo tutti che i media hanno dei problemi»)
oppure come follia pura, e pian piano la gente ti lascia solo.

Da allora, ho compreso di dover vivere per cercare di risolvere l'enorme
problema che avevo scoperto. E il modo migliore per farlo, ne ho concluso, era
quello di cercare di condividere con gli altri quanto avevo scoperto. Non
potevo limitarmi a raccontarlo così; dovevo fornire prove concrete, dovevo
dimostrarlo. È così che ho deciso di scrivere un libro, proprio a questo
scopo. (Cerco sempre qualcuno che voglia darmi una mano, nel caso siate
interessati.)

Sono passati due anni e adesso la mia mente si è un po' calmata. Ho imparato
un sacco di cose in più, ma, nonostante tutti gli sforzi, non ho trovato
alcuna falla in questa spaventosa e nuova visione del mondo. Dopo tutto questo
tempo, sono finalmente pronto a parlare di quel che è successo con un certo
distacco, e spero ora di poter iniziare a occuparmi seriamente del mio libro.

È stato un cambiamento cruciale, ma non voglio rinunciarvi per tutto l'oro del
È mondo.



#### Chi scrive Wikipedia?

Post originale: [Who Writes
Wikipedia?](http://www.aaronsw.com/weblog/whowriteswikipedia), dal blog Raw
Thought, 04/09/2006. Traduzione di Elena Corradini.

Ho incontrato per la prima volta Jimbo Wales, il volto di Wikipedia, quando
venne a parlare a Stanford. Wales ci raccontò la storia, la tecnologia e la
cultura di Wikipedia, ma una delle cose che disse mi restò particolarmente
impressa.

«L'idea che molti hanno di Wikipedia è che si tratta di un fenomeno emergente
«– la saggezza o l'intelligenza della folla, o cose simili – con migliaia e
«migliaia di singoli utenti, ognuno dei quali aggiunge un pezzetto di
«contenuto, da cui emerge un lavoro complessivo coerente».

Tuttavia, ci tenne a chiarire, la verità era ben diversa: di fatto le voci di
Wikipedia venivano compilate da «una comunità … un gruppo composto da poche
centinaia di volontari appassionati … tutta gente che conosco personalmente e
che si conosce fra loro». In realtà, «è piuttosto simile a un'organizzazione
tradizionale».

Ovviamente esiste una differenza fondamentale. Non solo per il pubblico, che
vuole sapere in che modo viene davvero prodotta una cosa straordinaria come
Wikipedia, ma anche per lo stesso Wales, interessato a capire come far
funzionare al meglio il sito. «Per me quest'aspetto è importante, perché passo
tantissimo tempo ad ascoltare quei quattro o cinquecento [volontari] e se...
costoro fossero soltanto un gruppo di persone che parlano... forse potrei
ignorarli tranquillamente quando butto giù le regole di scrittura», per
concentrarmi invece su «quei milioni di persone che inseriscono una riga
ciascuno».

Ma allora, davvero Wikipedia viene redatta dalla Banda dei 500? Wales decise
di fare una piccola ricerca per verificarlo, prendendo nota di quanti avevano
apportato il maggior numero di modifiche sul sito [inglese]. «Mi aspettavo di
trovare qualcosa tipo la regola dell'80-20: 80% del lavoro svolto dal 20%
degli utenti, solo perché sembra sia una percentuale alquanto frequente. Di
fatto però [la proporzione] è molto, ma molto più ridotta: è venuto fuori che
oltre il 50% delle modifiche viene fatto da appena il 7% degli utenti... 524
persone. ... E anzi i più attivi, circa il 2%, ossia 1.400 persone, sono
responsabili del 73,4% di tutte le modifiche. Il restante 25% delle modifiche,
aggiunse «era dovuto a persone che apportano minime revisioni… correggono i
dettagli minori di un evento o qualche refuso ... o cose simili».

Stanford non era l'unico posto dove Wales aveva suggerito un'osservazione
simile, che è piuttosto parte del discorso standard che propone in tutto il
mondo. «È un gruppo di circa mille persone a essere veramente importante», [ci
disse a Stanford](https://archive.org/details/HowardRheingoldIFTFStanfordHuman
itiesLabJimmyWales). «C'è questa comunità molto unita che, di fatto, produce
la gran parte delle modifiche», spiegò all'[Oxford Internet
Institute.](http://webcast.oii.ox.ac.uk/?view=Webcast&ID=20050711_76)

«Si tratta di un gruppo composto tra le mille e le duemila persone», confermò
«al pubblico del [GEL 2005.](http://vimeo.com/4082784) Questi sono i tre
«interventi a cui ho assistito personalmente, ma Wales ne ha fatti altri
«centinaia con affermazioni analoghe.

Gli studenti di Stanford apparivano scettici. Wales aveva contato soltanto la
quantità di modifiche – il numero di volte che un utente aveva cambiato
qualcosa per poi cliccare su “salva”. Sarebbe stato forse diverso se avesse
contato la quantità di testo inserita da ciascun utente? Wales disse che lo
avrebbe fatto «nella revisione successiva», ma era sicuro che «i miei dati
saranno ancor più convincenti», perché non avrebbe conteggiato le modifiche
per vandalismo e altri cambiamenti che poi erano stati rimossi.

Wales presenta queste affermazioni come qualcosa di confortante. Non
preoccupatevi, dice al mondo, Wikipedia non è così scioccante come si crede.
In realtà non differisce granché da qualsiasi altro progetto: un piccolo
gruppo di colleghi che lavorano insieme per uno scopo comune. Ma se ci
pensando bene, però, è la visione delle cose proposta da Wales ad apparire ben
più scandalosa: è stato solo un migliaio di persone ad aver compilato
gratuitamente la più grande enciclopedia al mondo in quattro anni? Sarà mica
vero?

Visto che sono un tipo curioso e scettico, ho deciso di compiere qualche
ricerca. Ho preso una voce a caso (“Alan Alda”) per vedere come era stata
scritta. Oggi la [pagina [inglese] su Alan
Alda](http://en.wikipedia.org/w/index.php?title=Alan_Alda&oldid=72331810) è
abbastanza standard: un paio di foto, diverse sezioni, notizie di contesto e
una serie di link. Ma quando venne [creata per la prima
volta](http://en.wikipedia.org/w/index.php?title=Alan_Alda&oldid=234091),
comprendeva appena due frasi: «Alan Alda è un attore divenuto famoso per aver
impersonato Hawkeye Pierce nella serie televisiva MASH. Recentemente
interpreta ruoli di uomini sensibili in film drammatici». Quali i passaggi per
arrivare da questa prima versione a quella attuale?

Modifica dopo modifica, ne ho visualizzato l'evoluzione. I cambiamenti che ho
visto possono essere raggruppare in tre nuclei. Un piccolissimo numero –
all'incirca 5 su quasi 400 – erano “atti di vandalismo" di gente confusa o
maliziosa che aggiungeva cose che semplicemente non c'entravano nulla, seguite
da qualcuno che poi le eliminava. Per la gran parte si trattava di piccole
revisioni: persone che sistemavano i caratteri, la formattazione, i link, le
categorie, e così via, rendendo la voce un po' più godibile senza però
aggiungere granché d'importante. Infine, una quantità di modifiche assai più
ridotta rivelava le novità vere e proprie: un paio di frasi o di paragrafi con
nuove informazioni aggiunte man mano alla pagina.

Sembra che secondo Wales in gran parte gli utenti facciano le prime due cose
(vandalismi o piccole correzioni), mentre sarebbe il gruppo principale dei
Wikipediani a stilare il nucleo portante dell'articolo. Ma ho scoperto anche
altro. Quasi sempre, quando trovavo una modifica sostanziale, ho potuto
verificare che l'autore non era un utente attivo del sito. In genere, questi
avevano apportato meno di 50 modifiche (tipicamente circa 10), e di solito su
pagine correlate. La maggior parte non aveva neppure pensato ad aprirsi un
proprio account.

Per una ricerca più approfondita, decisi di ricorrere a un sistema in rete più
potente per scaricarvi una copia degli archivi di Wikipedia. Poi ho compilato
un programmino per verificare in dettaglio ogni modifica e calcolarne il
contenuto che rimaneva nella versione più recente [[dettagli
tecnici:](http://www.aaronsw.com/weblog/whowriteswikipedia_fn2) ho scaricato
una copia del file enwiki-20060717-pages-meta-history.xml.bz2, l'ho scomposto
in diverse pagine, ripetendo l'operazione sulle revisioni e applicando
ripetutamente a ogni revisione e all'ultima versione il comando Python
difflib.SequenceMatcher.find\_longest\_match. Ho usato quest'ultimo perché
get\_matching\_blocks non gestiva bene i blocchi di informazione
riorganizzati. E ho contato soltanto i caratteri che non erano già stati
riconosciuti nella versione precedente.]

Invece di contare le modifiche, come aveva fatto Wales, ho contato il numero
di lettere che un utente aveva realmente corretto nella versione attuale della
pagina.

Contando soltanto le modifiche, risulta che i maggiori contributori
all'articolo di Alan Alda (7 dei primi 10) erano utenti più incalliti, (tutti
tranne 2) che avevano già apportato migliaia di cambiamenti al sito in
generale. Infatti il n.4 aveva prodotto oltre 7.000 modifiche e il n.7 più di
25.000. In altre parole, se si segue il metodo di Wales, i risultati sono
quelli di Wales: la maggior parte dei contenuti sembra essere prodotto da
pochi utenti assai attivi.

Contando però le singole lettere, il quadro cambia totalmente: pochi tra gli
autori (2 dei primi 10) sono utenti registrati e la maggior parte (6 dei primi
10) hanno curato meno di 25 modifiche nell'intero sito. Ovvero, il n.9 ha
fatto esattamente una modifica – questa! Con un sistema di calcolo più
ragionevole

– cioè nella «nella revisione successiva» a cui si riferiva lo stesso Wales i
– risultati vengono completamente ribaltati.

Non ho risorse sufficienti per ampliare questi calcoli sull'intero sito di
Wikipedia (che comprende oltre 60 milioni di modifiche!), ma li ho verificati
su diversi articoli selezionati casualmente e i risultati sono stati
abbastanza simili. Per esempio, la maggior parte della voce relativa alla
“Anaconda” è stata inserita da un utente che ha fatto soltanto due modifiche
all'articolo (e appena 100 sull'intero sito). Al contrario, la maggior parte
delle modifiche sono dovute a un altro utente che non ha inserito nuovi
contenuti rispetto alla versione finale (le modifiche erano tutte relative a
cancellazioni e spostamenti di parti di testo).

Se mettiamo insieme questi risultati, la questione diventa chiara: un utente
esterno fa una modifica aggiungendo una serie di informazioni, poi altri
utenti più interni procedono agli ulteriori aggiustamenti ricucendo e
riformattando il testo. Inoltre, questi ultimi accumulano migliaia di
modifiche facendo cose come cambiare il nome di una categoria in tutto il sito
– quel tipo di cose che soltanto gli utenti più fedeli hanno profondamente a
cuore. Ne consegue che sembrano costoro a curare la maggior parte delle
modifiche. Ma in realtà sono gli utenti esterni a compilare quasi tutti i
contenuti.

E pensandoci bene, questo quadro è perfettamente logico. Non è certo facile
compilare le voci di un'enciclopedia. Per fare un lavoro che si possa dire
decente, bisogna avere un'ottima conoscenza riguardo a una notevole e
ampiavarietà di discipline. È già difficile riuscire a scrivere così tanto, ma
diventa impossibile fare tutte le necessarie ricerche di supporto

D'altra parte, ciascuno di noi impara a conoscere piuttosto bene, per un
motivo o per l'altro, qualcosa di poco noto in giro. Così decidiamo di
condividerlo, facendo clic sul link “modifica (edit)” e aggiungendo un paio di
paragrafi su Wikipedia. Al contempo, un piccolo gruppo di utenti è
particolarmente appassionato a Wikipedia, avendo fatto proprie le modalità
operative e la sintassi speciale, passando il tempo a sistemare i contributi
di tutti gli altri.

Altre enciclopedie operano in modo analogo, pur se su scala minore: un ampio
numero di persone scrive articoli su argomenti che conoscono bene, mentre uno
staff ristretto li formatta in un contesto unitario. Chiaramente, questo
secondo gruppo riveste parecchia importanza – è grazie a loro che le
enciclopedie si presentano in maniera coerente – ma è alquanto esagerato
sostenere che sono loro a scrivere i contenuti dell'enciclopedia. È logico
pensare che i responsabili della Britannica si preoccupino più degli autori
che dei revisori delle loro voci.

Lo stesso dicasi per Wikipedia. Anche se tutti i revisori lasciassero il
progetto domattina, Wikipedia avrebbe comunque un valore incommensurabile. Per
la maggior parte, la gente la usa perché contiene le informazioni che stanno
cercando, non perché ha un aspetto coerente. Sicuramente non sarebbe così ben
fatta, ma probabilmente quanti hanno a cuore queste cose (come il
sottoscritto) si farebbero avanti per prendere il posto di chi ha abbandonato
il progetto. Sono i revisori ad aiutare gli autori, non viceversa.

Tuttavia, Wales ha ragione su un punto. Questo fatto ha implicazioni enormi
sulle decisioni operative. Se Wikipedia viene scritta da autori occasionali,
allora la sua crescita richiede che l'inserimento di contributi occasionali
divenga più semplice e soddisfacente. Anziché cercare di spremere ancor più
quanti già passano la vita su Wikipedia, dobbiamo cercare di allargare la base
di coloro che contribuiscono almeno ogni tanto.

Sfortunatamente, proprio perché questi ultimi sono degli autori occasionali,
le loro opinioni non trovano spazio nell'attuale sistema di Wikipedia. Non
vengono coinvolti nei dibattiti sulle politiche operative, non partecipano
alle riunioni, non chiacchierano con Jimbo Wales. E così si evita di prendere
in considerazione quelle opzioni che potrebbero aiutarli in tal senso, ammesso
che vengano proposte.

Lontano dagli occhi, lontano dal cuore: basta poco per pensare che queste
persone invisibili non siano particolarmente importanti. Ne deriva la
convinzione di Wales che 500 utenti abbiano scritto mezza enciclopedia. Da qui
la sua ipotesi che gli autori esterni contribuiscano soprattutto con
vandalismi e cose senza senso. E da qui derivano quei commenti che si sentono
a volte in giro, cioè che sarebbe positivo rendere più difficili apportare
modifiche al sito.

«Non sono un amante del wiki che per caso è finito a lavorare su
«un'enciclopedia", spiegava Wales al pubblico di Oxford. Sono un amante delle
«enciclopedie al quale è capitato di usare un wiki». Allora non sorprende la
«sua idea di una Wikipedia scritta in modo tradizionale. Purtroppo è un quadro
«pericoloso. Se Wikipedia continua a focalizzarsi sull'enciclopedia a scapito
«del wiki, potrebbe finire per non essere né l'uno né l'altra.



#### Manifesto della guerriglia open access

Testo originale: [Guerrilla open access
manifesto](http://aubreymcfato.com/2013/01/14/guerrilla-open-access-manifesto-
aaron-swartz/), luglio 2008. Traduzione di Andrea Zanni e altri.

L'informazione è potere. Ma come ogni tipo di potere, ci sono quelli che
vogliono tenerselo per sé. L'intero patrimonio scientifico e culturale,
pubblicato nel corso dei secoli in libri e riviste, è sempre più digitalizzato
e tenuto sotto chiave da una manciata di società private. Vuoi leggere le
riviste che ospitano i più famosi risultati scientifici? Dovrai pagare enormi
somme ad editori come Reed Elsevier.

C'è chi lotta per cambiare tutto questo. Il movimento Open Access ha
combattuto valorosamente per far sì che i ricercatori non cedano i loro
diritti d'autore e pubblicare invece le loro ricerche su Internet, a
condizioni che ne consentano l'accesso a tutti. Ma anche nella migliore delle
ipotesi, ciò sarà valido solo per i testi pubblicati in futuro. Tutto ciò che
è stato pubblicato finora andrà perduto.

È un prezzo troppo alto da pagare. Costringere i ricercatori a pagare per
È leggere il lavoro dei colleghi? Scansionare intere biblioteche, ma
È consentire di leggerne i libri solo a chi lavora per Google? Fornire
È articoli scientifici alle università d'élite del Primo Mondo, ma non ai
È bambini del Sud del mondo? Tutto ciò è oltraggioso e inaccettabile.

«Siamo d'accordo», dicono in molti, ma cosa possiamo fare? Sono le aziende
«editoriali a detenere i diritti d'autore, a guadagnare somme enormi somme
«facendo pagare l'accesso, ed è tutto perfettamente legale — non possiamo far
«nulla per fermarli». Però è possibile intervenire, facendo qualcosa che è già
«stato fatto: possiamo contrattaccare.

Tutti voi che avete accesso a queste risorse, studenti, bibliotecari o
scienziati, vantate un privilegio: potete nutrirvi al banchetto della
conoscenza mentre il resto del mondo rimane chiuso fuori. Ma non dovete —
anzi, moralmente, non potete — tenere questo privilegio solo per voi, avete il
dovere di condividerlo con il mondo. Avete il dovere di scambiare le password
con i colleghi e di scaricare gli articoli per gli amici.

Tutti voi, che siete stati chiusi fuori, non starete a guardare, nel
frattempo. Vi intrufolerete attraverso i buchi, scavalcherete le recinzioni e
libererete le informazioni lucchettate dagli editori per poi condividerle con
gli amici.

Tutte queste azioni vengono però condotte nella clandestinità oscura e
nascosta. Sono definite “furto” o “pirateria”, come se condividere conoscenza
fosse l'equivalente morale di saccheggiare una nave e assassinarne
l'equipaggio. Ma condividere non è immorale: anzi, è un imperativo morale.
Solo chi fosse accecato dall'avidità rifiuterebbe di concedere la copia di un
testo qualsiasi a un amico.

E le grandi multinazionali, ovviamente, sono accecate dall'avidità. Le stesse
leggi a cui sono sottoposte richiedono che siano accecate dall'avidità — se
così non fosse i loro azionisti andrebbero su tutte le furie. E i politici,
corrotti dalle grandi aziende, danno loro sostegno approvando leggi che danno
loro il potere esclusivo di decidere chi può fare o non fare delle copie.

Non c'è giustizia nel rispettare leggi ingiuste. È tempo di uscire allo
scoperto e, nella grande tradizione della disobbedienza civile, dichiarare la
nostra opposizione a questo furto privato della cultura pubblica.

Dobbiamo acquisire le informazioni, ovunque siano archiviate, farne copie e
condividerle con il mondo. Dobbiamo prendere ciò che è non è più coperto dal
diritto d'autore e caricarlo [sull'Internet Archive.](http://www.archive.org/)
Dobbiamo acquisire banche dati segrete e metterle sul web. Dobbiamo scaricare
riviste scientifiche e caricarle sulle reti di condivisione. Dobbiamo lottare
per la Guerrilla Open Access.

Se in tutto il mondo saremo in numero sufficiente, non solo manderemo un forte
messaggio contro la privatizzazione della conoscenza, ma la renderemo un
ricordo del passato.

Vuoi essere dei nostri?



#### Come abbiamo bloccato il SOPA

[Intervento](http://www.democracynow.org/2013/1/14/freedom_to_connect_aaron_sw
[artz_1986) alla conferenza F2C2012 (Freedom to Connect), 22/05/2012.
[Traduzione di Mauro Pili.

Per me, tutto è iniziato con una telefonata. Era settembre, non dell'anno
scorso, ma quello prima, settembre 2010. Ho ricevuto una telefonata dal mio
amico Peter: «Aaron, c'è un disegno di legge incredibile al quale devi dare
un'occhiata». «Cos'è?», ho chiesto. «Si chiama COICA, Combating Online
Infringement and Counterfeiting Act». «Peter, le leggi sul copyright non
m'interessano. Forse ragione tu, forse ha ragione Hollywood. Ma in ogni caso,
qual è il problema? Non ho intenzione di sprecare la mia vita a lottare per
una questione ristretta come il diritto d'autore. Sanità, riforme finanziarie,
questi sono i problemi di cui mi occupo, non qualcosa di oscuro come il
copyright».

Sentivo Peter brontolare: «Guarda, adesso non ho tempo di discutere, ma il
punto è che questo non è un disegno di legge sul diritto d'autore». «Ah, no?»,
chiesi. «No, è una proposta di legge che riguarda la libertà di usare
Internet». A quel punto sì che mi misi tutt'orecchi.

Peter mi spiegò quel che poi probabilmente tutti quanti abbiamo capito, cioè
che questa legge avrebbe dato al governo la possibilità di stilare una lista
di siti web che gli americani non sarebbero stati autorizzati a visitare.

Il giorno dopo, mi vennero in mente diversi metafore con cui poter chiarire
quest'aspetto alla gente. Dissi che era il grande firewall d'America
[richiamando l'idea della grande muraglia cinese]. Dissi che si preparava una
‘lista nera' per Internet. E che stava arrivando la censura online. Penso però
che valga la pena fare un passo indietro, mettendo da parte tutta la retorica
e pensare solo per un attimo all'estrema radicalità di questo disegno.

Certo, non mancano nel nostro Paese le norme che regolano la libertà
d'espressione Se si calunnia un privato, se uno spot televisivo sostiene cose
false, se si fa una festa che dura tutta la notte con la musica a tutto
volume, in tutti questi casi il governo può intervenire e fermarti. Ma qui era
in gioco qualcosa di radicalmente diverso. Non si trattava delle autorità che
imponevano la rimozione di qualche contenuto considerato illegale, bensì di
chiudere interi siti web. In sostanza, impediva agli americani di comunicare
del tutto con certi gruppi e ambiti. Non esiste niente di simile nel nostro
corpo legislativo. Se spari la musica ad alto volume per tutta la notte, le
autorità non ti schiaffa un'ordinanza che t'impone di restare muto per le due
settimane successive. Non dicono: «nessuno potrà più fare rumore a casa
vostra». Ci sarà una denuncia specifica, che ti chiede di porre rimedio al
quel problema particolare, e poi la tua vita va avanti.

L'esempio più simile che ho trovato è stato un caso in cui il governo ha fatto
la guerra a una libreria per adulti. In quel posto continuavano a vendere
pornografia, e le autorità continuava a sequestrare quel materiale considerato
illegale. E poi, frustrati, decisero imporre la chiusura della libreria. Ma
anche quella richiesta alla fine venne dichiarata incostituzionale, una
violazione del Primo Emendamento [alla Costituzione Usa, che sancisce la
libertà di parola].

Potremmo dire insomma che sicuramente anche il COICA verrebbe dichiarato
incostituzionale. Sapevo però che la Corte Suprema aveva un punto debole
riguardo il Primo Emendamento, più di ogni altra cosa, più che sulla calunnia
o sulla diffamazione, più che sulla pornografia, ancora più che sulla pedo-
pornografia.

Il loro punto debole era il copyright.

Quando si trattava di diritto d'autore, era come se una parte del cervello del
sistema giudiziario tendesse a spegnersi, dimenticandosi completamente del
Primo Emendamento. Si ha la sensazione che, alla fine, non pensano neppure che
il Primo Emendamento va applicato anche quando c'è in gioco il diritto
d'autore. Ciò significa che, se si voleva censurare Internet, se si voleva
trovare un qualche modo grazie al quale le autorità potessero bloccare
l'accesso a determinati siti web, questo disegno di legge poteva essere
l'unico modo per farlo. Se si trattava di pornografia, probabilmente sarebbe
stata annullato dai tribunali, proprio come il caso della libreria per adulti.
Dichiarando però che si trattava di copyright, la legge sarebbe potuta
passare.

E questo era veramente preoccupante, perché, si sa, il copyright è
dappertutto. Se si vuole chiudere WikiLeaks, sarebbe difficile giustificarlo
dicendo che c'è troppa pornografia, ma non è affatto difficile sostenere che
WikiLeaks sta violando il diritto d'autore, perché ormai tutto è protetto dal
copyright. Questo discorso, ciò che sto dicendo in questo momento, queste
parole sono protette dal mio diritto d'autore. Ed è così facile copiare per
sbaglio qualcosa, talmente facile, per esempio, che il maggior sostenitore del
COICA, il repubblicano Orrin Hatch, aveva copiato illegalmente una parte del
codice dal sito web del Senato per usarla nel suo sito. Perciò, se perfino il
sito web del Senatore Orrin Hatch è stato trovato in violazione del diritto
d'autore, qual è la possibilità che non riescano a trovare qualcosa da usare
contro ognuno di noi?

C'è una battaglia in corso in questo momento, una battaglia per definire tutto
ciò che accade su Internet ricorrendo a concetti tradizionali, situazioni
definibili in base all'attuale legislazione: la condivisione di un video su
BitTorrent è pari al furto di DVD in un negozio? Oppure è analogo al prestito
di una videocassetta a un amico? Caricare la pagina web di un sito più e più
volte assomiglia a un sit-in pacifico virtuale o è un atto violento come
spaccare le vetrine dei negozi? E la libertà di connettersi a Internet è
simile alla libertà d'espressione o piuttosto alla libertà di uccidere?

Questo disegno di legge sarebbe un'enorme sconfitta, potenzialmente
permanente. Se perdiamo la possibilità di comunicare tra di noi su Internet,
in pratica sarebbe una modifica alla Carta dei Diritti Umani. Le libertà
garantite dalla nostra Costituzione, le libertà sulle quali è stato costruito
il nostro Paese verrebbero improvvisamente cancellate. Anziché portarci
maggior libertà, le nuove tecnologie verrebbero depennate dai diritti
fondamentali che abbiamo sempre dato per scontati.

E quel giorno ho capito, parlando con Peter, che non potevo permettere che ciò
accadesse.

Eppure era proprio quanto stava succedendo. Quel disegno di legge, il COICA, è
stato introdotto al Congresso il 20 settembre 2010, un lunedì, e nel
comunicato stampa che ne annunciava la presentazione, solo alla fine si diceva
che il voto era previsto per il 23 settembre, appena tre giorni dopo. E pur
se, naturalmente, avrebbe dovuto essere un voto – non si può approvare una
legge senza prima votarla – il risultato di quel voto appariva già scontato,
perché considerando la presentazione della proposta, questa non era firmata
soltanto da un parlamentare eccentrico, bensì dal presidente della Commissione
Giustizia, e co-sponsorizzato da quasi tutti gli altri parlamentari,
repubblicani e democratici. Quindi, sì, ci sarebbe stato un voto, ma non
sarebbe stato difficile prevederne il risultato, perché quasi tutti i votanti
avevano apposto la loro firma in calce al testo prima della sua presentazione.

Non posso che evidenziare quanto ciò sia insolito. Non è affatto questo il
modo in cui funziona il Congresso. Non sto parlando di come il Congresso
“dovrebbe” lavorare, tipo Schoolhouse Rock. Voglio dire, non è così che opera
di fatto. Mi spiego: penso che tutti sappiamo che l'aula parlamentare è un
campo aperto di opposizioni e veti incrociati. Ci sono mesi di dibattiti e
rimpalli alle audizioni, e tattiche di stallo. Si sa, prima di tutto si
annuncia che si svolgeranno delle audizioni su un certo tema, poi per giorni
avremo esperti che ne parlano e quindi si propone una possibile soluzione, la
si riporta agli esperti per ulteriori riflessioni sull'argomento, e poi
qualche senatore propone soluzioni diverse, e altri ne propongono di nuove, e
si trascorre un sacco di tempo a discutere, e ci sono delle trattativa, e si
cerca di convincere i colleghi a favore della nostra causa. E alla fine si
parla per ore una ad una con le diverse persone coinvolte nel dibattito, si
cerca di arrivare ad una sorta di compromesso, risultante da interminabili
riunioni dietro le quinte. E poi, una volta fatto tutto ciò, si prende riga
per riga il testo della proposta e la si presenta pubblicamente per vedere se
qualcuno ha obiezioni o vuole apportare modifiche. E poi si arriva al voto.

Si tratta di un processo doloroso, faticoso. Non ci si limita a presentare un
disegno di legge il lunedì e per poi approvarlo all'unanimità un paio di
giorni più tardi. Non è così che funziona il Congresso degli Stati Uniti.

Questa volta, però, era proprio quanto stava per succedere.

E non perché non ci fossero disaccordi sul tema. I disaccordi esistono sempre.
Alcuni senatori pensavano che la legge fosse troppo debole e doveva mostrarsi
più decisa: per come era stato presentato, il disegno di legge consentiva solo
alle autorità di chiudere i siti web, e questi senatori volevano invece
permettere di farlo a qualsiasi azienda al mondo capace di ottenerne il
blocco. Per altri senatori era invece un po' troppo forte. Ma, comunque, con
una manovra mai vista a Washington, erano tutti riusciti a mettere da parte le
differenze personali per arrivare a sostenere una proposta con cui erano
convinti di dover convivere: un disegno di legge per censurare Internet.

E quando me ne sono accorto, ho capito: chiunque ci fosse dietro questa
storia, era proprio bravo!

Ora, il tipico modo con cui portare a buon fine qualcosa a Washington è quello
di trovare un gruppo di aziende danarose che sono d'accordo con te. La legge
sulla Previdenza Sociale non è certo passata perché qualche politico
coraggioso ha deciso, in buona coscienza, che non si poteva lasciar morire per
strada degli anziani affamati. Chi volete prendere in giro? La Previdenza
Sociale è stata approvata perché John D. Rockefeller era stufo di dover
stornare soldi dai suoi profitti per pagare i fondi pensione dei lavoratori.
Perché farlo, quando si può semplicemente fare in modo che sia il governo a
prendere soldi dai lavoratori? Ora, non sto dicendo che la Previdenza
Socialesia negativa, penso anzi che sia una cosa fantastica. È soltanto che il
modo di convincere il governo a fare cose fantastiche è trovare qualche mega
azienda disposta a sostenerle. Il problema è, naturalmente, che le grandi
imprese non sono affatto entusiaste delle libertà civili. Meglio, non è che vi
si oppongono in sé, è solo che non se ne possono ricavare tanti soldi.

Se avete letto i giornali, probabilmente non avete sentito questa versione
della storia. Per come Hollywood la stava presentando, il grande, buon disegno
di legge sul diritto d'autore che stavano spingendo è stato bloccato dalle
malvagie aziende Internet che intascano milioni di dollari proprio dalle
violazioni del copyright. Ma per metterla semplicemente, le cose non stavano
così. Ero presente anch'io agli incontri con le aziende Internet, le stesse
che probabilmente oggi sono tutte qui [alla conferenza]. E se tutti i loro
profitti venissero veramente dalle violazioni del copyright, avrebbero
investito di più nel modificare tale normativa. La realtà è che per le grandi
aziende Internet sarebbe andata bene anche con questa proposta. Magari non
avrebbero dimostrato troppo entusiasmo, ma dubito che le loro azioni avrebbero
subito un tonfo in borsa. Insomma, erano contrari, ma come tutti noi,
soprattutto per motivi di principio. E i princìpi non hanno troppi soldi da
spendere per i lobbisti. Così assunsero un atteggiamento pragmatico. «Guarda,
questo disegno di legge sta per passare. In realtà, è probabile che passi
all'unanimità. Possiamo provarci, ma non è un treno che siamo capaci di
fermare. Perciò non l'appoggeremo, non possiamo sostenerla. Ma pur
opponendoci, cercheremo di farla migliorare». Era questa la loro strategia:
fare lobby per poi emendare la proposta. Avevano preparato un elenco di
modifiche per renderne il testo meno sgradevole o meno esoso per loro, o cose
simili. Restava però il fatto che, alla fine, sarebbe stato un disegno di
legge che avrebbe imposto la censura a Internet, e non c'era nulla che
potessimo fare per impedirlo.

Così ho fatto quello che si fa quando sei un piccolo uomo di fronte a un
futuro terribile, irto di difficoltà e con scarse speranze di successo: ho
lanciato una petizione online. Ho chiamato tutti i miei amici, e siamo stati
svegli tutta la notte creando il sito web per questo nuovo gruppo, [Demand
Progress](http://demandprogress.org/), con una petizione online per opporsi a
questa proposta di legge nociva, e l'ho fatta girare. Be', avevo fatto cose
simili prima. Ho lavorato con alcune delle più importanti organizzazioni che
preparano petizioni online. Ho scritto per loro un sacco di cose e ne ho lette
ancora di più. Ma non ho mai visto niente di simile.

Partendo letteralmente dal nulla, siamo arrivati a 10.000 firme, poi a
100.000, 200.000 e poi 300.000, in appena un paio di settimane. E non si è
trattato solo di apporre il proprio nome e cognome a qualche petizione.
Abbiamo chiesto alla gente di telefonare ai loro senatori, di chiamarli
urgentemente. La votazione era prevista in settimana, dopo pochi giorni, e
dovevamo bloccarla. E al contempo ne abbiamo parlato alla stampa, annunciando
come questa petizione online stesse crescendo in modo incredibile. E abbiamo
discusso con lo staff di alcuni parlamentari,supplicandoli di ritirare il loro
sostegno a questo disegno di legge. È statoqualcosa d'incredibile. È stata una
storia enorme. Il potere di Internet si è sollevato con forza contro questa
legge. Che però è stata approvata all'unanimità.

Ora, a essere onesti, diversi parlamentari hanno fatto dei bei discorsi prima
di votare, spiegando che il loro ufficio era stato inondato da commenti
negativi riguardo alla tutela del Primo Emendamento relativamente a questo
progetto di legge, i commenti li avevano preoccupati a tal punto, in realtà,
da non essere tanto sicuri di voler sostenere ancora quel testo. Comunque sia,
l'avrebbero votato comunque, spiegavano, perché volevano tenere in movimento
l'intero processo, ed erano certi che gli eventuali problemi sarebbero stati
risolti più avanti. Così, vi chiedo, vi sembra davvero questo il modo in cui
si lavora a Washington? Da quando in qua i membri del Congresso votano per
leggi a cui si oppongono solo per “mantenere il processo in movimento”?

Diciamolo: chiunque ci fosse dietro questa storia, era proprio bravo!

E poi, improvvisamente, il processo si bloccò. Il Senatore Ron Wyden,
democratico dell'Oregon, propose la sospensione del disegno di legge. Fece un
discorso nel quale lo definì una bomba anti-rifugio atomico puntata contro
Internet, annunciando che non ne avrebbe consentito il passaggio senza
modifiche. E come forse sapete, da solo un senatore non può certo bloccare un
disegno di legge, bensì soltanto rallentarne la procedura. Opponendovisi può
far sì che il Congresso sprechi un sacco di tempo a discutere prima
dell'approvazione. Ed è proprio quanto fece il senatore Wyden. Riuscendo così
a farci guadagnar tempo, un sacco di tempo, come si scoprì più tardi. Il suo
intervento ne rallentò l'iter legislativo fino alla fine della sessione del
Congresso, al punto che quando la proposta vi tornò, bisognava ricominciare
tutto da capo. E visto che si stava ripartendo da zero, pensarono, perché non
dargli un nuovo nome? Ed è allora che ha cominciato a essere chiamato PIPA, e
alla fine SOPA.

Così c'è stato probabilmente un anno o due di ritardo. E col senno di poi,
abbiamo usato quel periodo per gettare le basi per quanto avvenuto in seguito.
Ma in quel momento non c'era questa sensazione. In quel momento, dopo aver
descritto alla gente gli effetti terribili di queste proposte di legge, ci
siamo sentiti rispondere che pensavano fossimo dei pazzi. Cioè, eravamo come
dei ragazzini che vanno in giro agitando le braccia dicendo che il governo
aveva intenzione di censurare Internet. Dovevamo sembrare un po' folli. Potete
chiederlo domani a [Larry](http://it.wikipedia.org/wiki/Lawrence_Lessig)
[Lessig]. Continuavo a raccontargli quanto stava accadendo, insistendo perché
si coinvolgesse, e sono abbastanza sicuro chepensasse che stessi esagerando.
Anch'io iniziai a dubitare di me stesso. È stato un periodo difficile.

Quando però la proposta è tornata in ballo e ha iniziato a muoversi di nuovo,
di colpo tutto il lavoro che avevamo fatto iniziava a prender forma. Tutte le
persone con cui avevamo parlato iniziarono improvvisamente a darsida fare e a
incitare gli altri. Si è trasformato tutto in una valanga. È successo così in
fretta.

Ricordo una sera quando ero a cena con un amico di un'azienda high-tech, e
alla domanda su cosa stessi lavorando, gli ho parlato di questo disegno di
legge. E lui fece: «Wow! Allora devi dirlo a tutti!». E ho appena assentito. E
poi, poche settimane dopo, ricordo che stavo chiacchierando con una ragazza
carina in metropolitana, lei non aveva niente a che fare con l'industria high-
tech, ma quando capì che invece era il mio ambito, fece molto seriamente:
«Sai, dobbiamo proprio fermare il ‘SOAP'». Era già un bel miglioramento, no?

Penso però che questa storia spieghi bene quanto è accaduto in quelle due
settimane, perché il motivo per cui abbiamo vinto non era dovuto al fatto che
io mi stavo impegnando o perché si stavano dando da fare perfino Reddit
oGoogle o Tumblr, o qualsiasi altra persona in particolare. È stato per via di
quest'enorme cambiamento mentale nel nostro settore. Ognuno aveva escogitato
qualcosa di personale per dare una mano, spesso anche con modi assai
intelligenti e ingegnosi. La gente iniziò a fare dei video, a preparare delle
infografiche. Nacquero dei comitati di sostegno elettorale. Prepararono
annunci e affittarono cartelloni pubblicitari. Scrissero degli articoli in
giro. Organizzarono riunioni. Tutti sentivano la responsabilità di
coinvolgersi. Ricordo che a un certo punto, in quel periodo ho avuto un
incontro con un gruppo di start-up a New York, cercando di incoraggiare tutti
a mettersi in gioco, e mi sentivo un po' come chi tiene una di queste riunioni
della Clinton Global Initiative, andando in giro per la stanza a chiedere
direttamente a ognuno dei fondatori di quelle start-up: «Tu cosa pensi di
fare? E tu che cosa stai preparando?». Cercavano tutti di proporre qualcosa di
concreto.

Se dovesse esserci un giorno che può cristallizzare il cambiamento, penso sia
stato quelle delle audizioni sul SOPA alla Camera, il giorno in cui prese a
girare quella battuta: «Non è più OK non capire come funziona Internet». Era
intrigante osservare quegli incapaci membri del Congresso discutere il
progetto di legge, guardarli mentre insistevano a voler regolamentare
Internet, dicendo che non sarebbe stato certamente un gruppetto di nerd a
fermarli. Erano veramente riusciti a convincere la gente che era questo quanto
stava accadendo, che il Congresso stava per distruggere Internet, e non era
poi così importante.

Ricordo quando ne rimasi colpito per la prima volta. Stavo gironzolando a un
evento pubblico, quando qualcuno mi presentò a un senatore, uno dei più
convinti sostenitori del disegno di legge originale, il COICA. Gli chiesi
perché mai, pur essendo un progressista, nonostante fosse a favore delle
libertà civili, appoggiava un progetto di legge che avrebbe censurato
Internet. E avete presente, aveva quel sorriso tipico dei politici, che
improvvisamente gli svanì dal viso, e gli occhi iniziarono a bruciare di rosso
fuoco. Si mise a inveire contro di me, dicendo: «Quella gente su Internet,
pensano di poter fare sempre quello che gli pare! Pensano di poterla usare per
qualsiasi cosa, e che non possiamo far niente per fermarli! Hanno messo di
tutto in Rete! Hanno messo su i piani dei nostri missili nucleari, e ci hanno
riso in faccia! Beh, gliela faremo vedere! Devono esserci delle leggi per la
Rete! Internet va tenuta sotto controllo!».

Ora, per quanto ne so, nessuno ha mai messo i missili nucleari degli Stati
Uniti su Internet. Voglio dire, non l'ho mai sentito. Ma il punto è chiaro.
Nonera un'affermazione razionale, giusto? È stata questa paura irrazionale che
le cose fossero fuori controllo. Qui c'era questo tipo, un senatore degli
Stati Uniti, e quella gente su Internet non faceva che prenderlo in giro.
Andavano messi in riga. Bisognava tenere le cose sotto controllo. Penso fosse
questo l'atteggiamento del Congresso. E nel vedere l'ira negli occhi di quel
senatore mi sono spaventato, credo che quelle audizioni abbiano intimorito un
sacco di gente. Hanno visto che questo non era l'atteggiamento di un governo
premuroso che cerca di trovare dei compromessi, al fine di rappresentare al
meglio i suoi cittadini. Ciò somigliava ben più all'atteggiamento di un
tiranno. E così i cittadini decisero di reagire.

Dopo quell'audizione le ruote si staccarono dall'autobus abbastanza
rapidamente. Prima si tirarono indietro i senatori repubblicani, e poi la Casa
Bianca rilasciò una dichiarazione di opposizione al disegno di legge, e poi i
democratici, lasciati là fuori tutti soli, annunciarono di voler parcheggiare
la proposta, in modo da poter avere un paio di ulteriori discussioni prima del
voto ufficiale. E fu quello il momento in cui conquistammo la vittoria, per
quanto per me fosse difficile da credere. Ciò che tutti dicevano fosse
impossibile, quel che anche alcune delle più grandi aziende del mondo avevano
descritto come una specie di chimera, si era avverato. Ce l'avevamo fatta.
Avevamo vinto.

E poi prendemmo a sfregarci le mani. Sapete tutti cos'è successo dopo.
Wikipedia oscurò le sue pagine. Reddit oscurò il sito. Lo stesso fece
Craigslist. I telefoni del Congresso impazzirono, i membri del Congresso si
affrettarono a fare dichiarazioni, ritirando quel sostengo alla proposta
garantito fino a pochi giorni prima. Era semplicemente ridicolo.

Mi spiego, c'è un grafico di allora che rende abbastanza bene l'idea. Dice
qualcosa come “14 gennaio” su un lato e ha questa grande, lunga lista di nomi
a sostegno della proposta di legge, e invece poche persone solitarie che si
oppongono; e dall'altro lato, si legge “15 gennaio”, ed è esattamente il
contrario, con tutti che si oppongono, e solo pochi nomi rimasti ancora a
sostegno.

È stato davvero qualcosa senza precedenti. Non credete solo alle mie parole,
È ma chiedete all'ex senatore Chris Dodd, ovvero il maggior lobbista per
È Hollywood. Ha ammesso, dopo aver perso, di essere stato lui ad architettare
È quel piano malvagio. E ha detto al New York Times che non aveva mai visto
È niente di simile durante i tanti anni trascorsi al Congresso. E tutti quelli
È con cui ho parlato sono d'accordo. Il popolo si è ribellato e ha fatto
È cambiare rotte a Washington, non la stampa che si era rifiutata di
È raccontare la storia. Guarda caso, i loro proprietari facevano tutti
È casualmente lobby a favore del disegno di legge, non i politici, che ne
È erano più o meno all'unanimità a favore, e non le aziende, che avevano quasi
È rinunciato a cercare di fermarla,sostenendone l'inevitabilità. stata
È veramente bloccata dal popolo, proprio dalla gente.

Hanno colpito a morte la legge, ed è così morta che quando i membri del
Congresso adesso propongono qualcosa che ha a che fare anche solo parzialmente
con Internet, devono fare un lungo discorso di introduzione su come non
assomiglia affatto al SOPA. È talmente bell'e defunta che quando si chiede
allo staff del Congresso, gemono e scuotono la testa come se fosse tuttoun
brutto sogno che stanno cercando di dimenticare con molta difficoltà. È così
finita che è un po' difficile credere a questa storia, difficile ricordare
quanto la norma fosse vicina all'approvazione, difficile ricordare come le
cose potevano andare in ben altro modo. Ma non è stato un sogno o un incubo,
era tutto molto reale.

E accadrà ancora.

Certo, avrà un altro nome, e forse una scusa diversa, e probabilmente produrrà
danni in modi diverso. Ma non facciamoci illusioni: i nemici della libertà di
usare la Rete non sono scomparsi. L'ira negli occhi di quei politici non è
stata cancellata. Ci sono un sacco di persone potenti che vogliono reprimere
Internet. E a essere onesti, non ce ne sono tante che hanno interesse a
proteggerla da tutto ciò. Anche alcune delle più grandi aziende, alcune delle
più grandi imprese attive su Internet, per dirla francamente, trarrebbero
vantaggio da un mondo in cui i loro concorrenti piccoli potrebbero essere
censurati. Non possiamo permettere che questo accada.

Vi ho raccontato questa storia come una vicenda personale, anche perché penso
che vicende importanti come questa siano più interessanti se viste a misura
d'uomo.

Secondo il regista JD Walsh le storie importanti dovrebbero essere come il
poster del film Transformers. C'è un enorme robot cattivo sul lato sinistro, e
sul destro un enorme grande esercito. E in basso, c'è una famigliola
intrappolata lì in mezzo. Le grandi storie hanno bisogno di esseri umani che
rischiano qualcosa. Ma soprattutto, è una storia personale, perché non ho
avuto tempo di fare ricerche altrove. Ed è questo il punto.

Abbiamo vinto questa battaglia perché tutti si sono trasformati nell'eroe
della propria storia. Tutti hanno deciso d'impegnarsi per salvare questa
libertà fondamentale. Si sono coinvolti. Hanno fatto il meglio di quanto
potevano. Non si sono fermati a chiedere il permesso a nessuno. Ricordate il
boicottaggio di GoDaddy, che avevano sostenuto il SOPA, organizzato
spontaneamente dai lettori di Hacker News? Nessuno ha detto loro se potevano
farlo o meno. Qualcuno lo ha perfino considerato una cattiva idea. Non
importava nulla.

I senatori avevano ragione: Internet è davvero fuori controllo.

Ma se ce ne dimentichiamo, se lasciamo che Hollywood riscriva la storia in
modo tale che a fermare la legge sembri sia stata una grande azienda come
Google, se gli consentiamo di convincerci che in realtà non siamo stati noi a
cambiare le cose, se cominciamo pensare che la responsabilità di quest'impegno
spetti a qualcun altro e il nostro compito è solo quello di andare a casa per
sdraiarci sul divano ingozzandoci di popcorn mentre guardiamo Transformers –
beh, allora la prossima volta potrebbero anche vincere.

Non dobbiamo permettere che ciò accada.
